---
layout: post
title: "Dello Zoo, Gibba, e l'annosa questione dell'havere una h, ovvero come uscire dal tunnel e vivere in armonia."
meta_title: "Dello Zoo, Gibba, e l'annosa questione dell'havere l'h, ovvero come uscire dal tunnel e vivere in armonia | NoFeed.org"
location: Milano
description: "Quello in cui @ngw distrugge il suo programma preferito e quasi non si dispera."
---
La sensazione la conosco bene. In campagna elettorale viene promesso di tutto, leggi e riforme che sembrano fattibili, ragionevoli ed in buonafede, tutte regolarmente disattese in pochi mesi nel periodo post elettorale. La delusione é cocente, ma non é politica, una volta che il re é nudo la delusione é puramente personale: il classico _“ma a che cazzo stavo pensando quando ho votato?”_.

Cosí é per lo [Zoo di 105](http://ilsitodellozoo.com/ "Il sito dello Zoo di 105") di questi ultimi tempi.

A questo punto é necessaria una piccola nota. <br />
Uno dei mantra che la claque dello Zoo ama ripetere allo sfinimento vista la non grandissima abbondanza di argomenti é **se non ti piace, cambia radio**. La piccola premessa che ho fatto dovrebbe aver reso chiara la posizione dell'umile autore di questo articolo, quindi **se non vi piace, cambiate blog**. <br />
Se restate, sappiate che dovrete usare il cervello, fare un po' di autocritica, zittire per qualche minuto l'ego, e non dico fare un passo indietro, tantomeno avanti, ma almeno un passo laterale sforzandovi di tifare meno, gridare meno, insultare meno, e pensare di più.

<hr />

## Lo Zoo di 105, il programma che non piace.

<figure>
  <img src="/images/6/zoo-di-105.jpg" />
	<figcaption>Lo Zoo di 105.</figcaption>
</figure>

Lo Zoo di 105 é un programma comico in onda dal Lunedì al Venerdì su [Radio 105](http://105.net "Radio 105"), condotto ed ideato da Marco Mazzoli e Gilberto Penza, in arte Gibba.<br />
Il resto della squadra é composto dal trio di attori e comici Herbert Ballerina, Ivo Avido e Maccio Capatonda, dal vocalist Alan Caligiuri, dal DJ e comico Paolo Noise, e dai DJ Pippo Palmieri e Igor Cautero (Spyne).

Lo Zoo di 105 é uno dei programmi più ascoltati della radiofonia italiana e se non sbaglio, dell'intera storia della radiofonia italiana.
E' anche, molto probabilmente, una delle cose più **anomale** e **divertenti** io abbia mai ascoltato in vita mia.

Anomala perché io ascolto [Hüsker Dü](http://it.wikipedia.org/wiki/H%C3%BCsker_D%C3%BC "Hüsker Dü su Wikipedia") , [Sonic Youth](http://it.wikipedia.org/wiki/Sonic_Youth "Sonic Youth su Wikipedia"), [Fugazi](http://it.wikipedia.org/wiki/Fugazi "Fugazi su Wikipedia"), [Pixies](http://it.wikipedia.org/wiki/Pixies "Pixies su Wikipedia") e [My Bloody Valentine](http://it.wikipedia.org/wiki/My_Bloody_Valentine "My Bloody Valentine su Wikipedia"), e attribuisco all'eventualità di ascoltarmi due ore di musica da discoteca circa la stessa appetibilità di una relazione extraconiugale con Platinette. <br />
Anomala perché nei miei gusti io sono un'unghia troia, oggi seguo questo, domani il suo contrario, attaccato a nulla ma curioso di tutto, e lo Zoo di 105 dal 2001 a ieri Lunedì 13 Ottobre 2014 è stato il mio picco assoluto di fedeltà ad un qualunque autore, videogame, serial o saga. Ha battuto Thomas Pynchon e Umberto Eco, ha battuto Friends e The Walking Dead, ha battuto World of Warcraft e Grand Theft Auto, ha battuto Guerre Stellari e il Signore degli Anelli.<br />
Per la precisione **non sto facendo una classifica di preferenze**, non me ne può importare di meno, solo enunciando un fatto. Questo fatto è che dal 2001 ad oggi il numero di puntate dello Zoo di 105 che ho perso si puo' contare sul palmo di una mano, sono davvero pochissime. Per _**13-fottuti-anni**_.

Divertente perchè lo Zoo di 105 è la cosa più divertente ed ignorante io abbia mai sentito in vita mia, ma mica un divertente ed ignorante normale, un divertente ed ignorante che ti si incide nella [ghiandola pineale](http://it.wikipedia.org/wiki/Ghiandola_pineale "Ghiandola pineale") e ti cambia naturalmente e inaspettatamente il lessico.<br />
E così il mio amato cane Milo è diventato un _“coglio coglio”_, mia moglie quando fa qualche cagata è una _“goloida”_ che dovrebbe _“sguatterare“_, quella ragazza la in fondo che ostenta due belle gambe e una minigonna mozzafiato è una _"assassina"_ che _"mangiartelaaaaa"_. <br />
E' normale, naturale, fa ridere ed è simpatico, di quella simpatia da persona schietta e senza peli sulla lingua (e se ci sono, sono quelli di tua sorella (cit.)) che io in effetti sono, non c'è maliza nè maleducazione.

Parte fondamentale dello Zoo e probabilmente tratto distintivo e rivoluzionario in quella radiofonia italiana francamente un po' ingessata e laccata è il ruolo che gli ascoltatori hanno nel programma: dall'esilarante Bastard Inside Line in cui gli ascoltatori dicono quello che gli passa per la testa alla community sulla pagina del programma, che durante le puntate si infiamma. <br />
Gli ascoltatori si ritagliano una spazio speciale anche a livello autorale, dalle battute di Herbert Ballerine scritte in buona parte da loro, alla rinomata cumpa accampata sotto la radio durante la messa in onda.<br />
E purtroppo **non solo**, ma ci arriviamo poi.

<hr />

## Gibba.

<figure>
    <img src="/images/6/gibba-mazzoli.jpg" />
	<figcaption>Gibba spiega pazientemente le sue ragioni a Mazzoli.</figcaption>
</figure>

Gibba compare ad inizio 2011, dopo l'abbandono (o come direbbe e ha detto numerose volte Marco Mazzoli, **il tradimento**) del programma di Wender, Paolo Noise e Fabio Alisei a fine 2010.<br />
Un abbandono estremamente controverso e certamente molto discutibile.

Da una parte i <abbr title="Wender Noise Alisei">WNA</abbr> danno l'impressione di essere letteralmente _scappati dalla sera alla mattina_, senza avvertire nessuno e senza dirlo ad anima viva. È storia di questi giorni che invece a Radio 105 in molti sapevano, ai tempi invece pareva che il _tradimento_ si fosse consumato in un lasso di tempo che andava dal 30 Dicembre al 2 Gennaio, dopo qualche mese di voci piuttosto confuse e accadimenti molto più “adatti” ad attirare l'attenzione del pubblico (come la sospensione del programma in seguito alla fellatio simulata di Paolo Noise). <br />
Le voci erano sembrate _**innocue**_ specialmente agli spettatori, che mai si sarebbero aspettati la dipartita dei tre: ai tempi, tanto per dire, c'erano anche molte voci fomentate dallo stesso gruppo dello Zoo di un passaggio del programma a Radio Kiss Kiss, di cui poi non se ne fece niente.<br />
Fu quindi grande la sorpresa, lo ammetto anche mia, con cui il pubblico accolse il repentino cambiamento. Diciamo pure incazzatura e anche piuttosto scomposta.

Persi i 3/5 dei componenti del programma (Alan Caligiuri ai tempi non faceva le dirette, ed era più un personaggio di sottofondo) come avrebbe detto il leggendario Bartali ad ogni tappa persa _“L'è tutto sbagliato l'è tutto da rifare”_.<br />
Il piano mi sembrava evidente, per quanto **oggi completamente dimenticato**.<br />
Lo zio Linus, _dipinto fino a ieri l'altro come l'impersonificazione di Satana da Mazzoli_, non voleva soltanto acquisire 3 ottimi professionisti per la sua squadra, affatto. Voleva innanzitutto **annullare il programma avversario**, lasciando il suo creatore solo come un cane, ferito, e con una squadra da rifondare in un pugno di settimane (due, se non ricordo male).<br />
Diciamolo, un colpo gobbo, ben diverso dalle favolette (chiedo scusa se urto la sensibilità di taluni chiamando i fatti con il loro nome) che vengono propugnate di questi ultimi tempi, fatte di _dimenticanze_ (cavolo Alisei, sei un autore di talento, ne potevi inventare una migliore, non credi?) e di biblici perdoni che nessuno ha mai richiesto.

La prima mossa di Mazzoli è ampiamente discutibile: aizza la comunità online dello Zoo contro i tre ex colleghi usandola come una clava mediatica, e la comunità risponde forte e chiaro. <br />
[Complici alcune uscite dei <abbr title="Wender Noise Alisei">WNA</abbr> ampiamente discutibili](http://www.vanityfair.it/show/tv/2011/01/25/intervista_zoo_105_deejay_tv_trin_trun_tran "Zoo di 105 addio: basta essere gli scagnozzi di Mazzoli") si scatena contro i 3 “traditori” una vera e propria guerra di commenti su Facebook, pagine fake, magliette bruciate (si è successo davvero, la maglia di “Panico Paura” bruciata sotto Radio 105), assalti alle pagine di Radio Deejay, e insulti alle serate dei tre transfughi, oltre all'ormai famoso “ti do“. **_Una situazione che definirei piuttosto pesante, e che si perpetua per almeno 4 mesi_**.<br />
È in realtà anche piuttosto triste: spesso e volentieri questi attacchi sono bambineschi a dir poco. Noise è il “drogato”, Alisei il “comunista con il portafogli a destra”, Wender lo “scemo sotto il cappellino”, tutti insulti ripetuti a pecorella dalle parole di Mazzoli - insomma, fossi nei <abbr title="Wender Noise Alisei">WNA</abbr> troverei difficile offendermi sulle argomentazioni che vengono esposte sfoggiando un italiano spesso ai limiti del semianalfabetismo, quando non sono veri e propri messaggi esclusivamente di insulti.<br />
I tre non si sottraggono, alcuni come Fabio Alisei con più pacatezza ed eleganza, altri rispondendo con insulti agli insulti come Paolo Noise.

<iframe width="420" height="315" src="//www.youtube.com/embed/rzSMoyryOLs" frameborder="0" allowfullscreen></iframe>

La seconda mossa è più ovvia, rifondare la squadra.<br />
Lo Zoo il Gennaio 2011 è formato da Marco Mazzoli, Alan Caligiuri, Pippo Palmieri, e un tizio che i vecchiardi come me conoscono bene, ma che negli ultimi anni stava sottocoperta: **Gibba**.<br />
Quest'ultimo suggerisce a Mazzoli un trio che poi entrerà a far parte della squadra: Maccio Capatonda, Herbert Ballerina e Ivo Avido.
Ricordo ai tempi il mio disappunto, non certo perchè non mi piacessero i tre, ma perchè abituato ad anni di Zoo targato <abbr title="Wender Noise Alisei">WNA</abbr> non capivo come la comicità del Piccol potesse integrarsi con il programma, che io erroneamente immaginavo **_come uno Zoo dei <abbr title="Wender Noise Alisei">WNA</abbr> con dei nuovi leggermente differenti <abbr title="Wender Noise Alisei">WNA</abbr>_**.<br />
Con il senno di poi è facile dire che io mi sbagliavo ed il duo Mazzoli-Gibba ci aveva visto lunghissimo, ma allora tutti avevamo in testa Zanfo Zanfagni, i Tamarri, “mi sembri Froucio” e la Lamborghini, e la scelta sembrava dettata principalmente dalla fretta.<br />
Come diceva lo stesso Paolo Noise ai tempi in uno dei numerosi commenti da lui fatti per attaccare lo Zoo, i tre sembravano più che altro _“scarti della Gialappas”_.<br />

Le cose però **vanno bene**, il programma parte _molto piano_ (prendendosi molte critiche), e prende verve di puntata in puntata. <br />
Inizialmente piuttosto sperduti, il trio nuovo propone i suoi vecchi cavalli di battaglia, ma nel tempo ha anche numerose intuizioni. Pensare allo Zoo di oggi senza, per esempio, _Dissapori_, è sacrilego, certamente una delle scenette più divertenti di sempre.<br />
Herbert in particolare si integra bene, specialmente grazie a Gibba. Forse non molti ricorderanno, ma i primi tentativi di valorizzare questa figura di talento evidente ma forse un po' timida e schiva, vertevano sulla canzonatura: igiene personale discutibile, denti neri, pettinatura casuale, è mai possibile presentarsi così? Ricordo le interazioni tra Herbert e DJ Anthony, dove Herbert veniva fondamentalmente annullato dal temibile vecchietto di Rende. Tutt'ora Marco Mazzoli non si è scostato da quell'evidente (e sempliciotto) registro comico _prettamente caricaturale_, Herbert il puzzolente, Herbert lo sfigato, Herbert che non fa ridere.<br />
La differenza la fa Gibba con l'intuizione della “gheggheria”, una sorta di setta non tanto segreta con sede nel negozio campobassese del Ballerina, che nel frattempo è diventato il “Gran Maestro della Gheggheria”. Il tutto si risolve sull'indole scanzonata da loser di Herbert, che viene ripiegata su se stessa rendendolo leader mondiale di una religione che, sorpresa, non ha alcun genere di senso. La parte forse più stupefacente è che il tutto **esce dal più totale delirio improvvisatorio**, parliamo di persone che hanno realmente dei più che evidenti problemi mentali e che riescono a far fluire questi problemi in una diretta radiofonica.<br />
**A mio modesto parere talento puro di Gibba come di Herbert Ballerina, coppia comica assolutamente epica**.<br />

Certo di carne al fuoco ne viene messa tantissima, l'iniziale contest _“Lo Zoo apre le gabbie”_ che [premia](https://www.facebook.com/pages/MrOrgasm/154761144554202 "Mr. Orgasm") [tre](https://www.facebook.com/chiara.francese "Chiara Francese") [ragazzi](https://www.facebook.com/joeytassello "Joey Tassello")  con credo qualche genere di esperienza dietro le quinte (a dir la verità dopo la vittoria questi ragazzi sono abbastanza scomparsi), una mesata di presenza per [Enrique Balbontin](http://it.wikipedia.org/wiki/Enrique_Balbontin "Enrique Balbontin su Wikipedia"), numerose (_troppe_) incursioni di Leone di Lernia, ma alla fine Mazzoli e banda imbroccano la quadratura del cerchio.<br />
E che quadratura.

I picchi di comicità assolutamente irresistibile sono davvero parecchi, un po' troppi da elencare. Impossibile dimenticare _Alan in Love_ e Santina, dove uno strepitoso **Alan Caligiuri** fa innamorare una vecchietta forse un po' svitata del suo alter ego di 40 anni più anziano, _usando la sua indole di romanticone da Baci Perugina e la sua italianità forse un po' tamarra e da puttaniere, ma certamente sincera, genuina, e da bravo ragazzo un po' mal consigliato_.<br />
Meraviglioso il **Dona** e le sue scenette di una volgarità _insopportabilmente aberrante_, seriamente preoccupanti specialmente per la sua sanità mentale. Perchè mai qualcuno che ha vinto un premio ad un gioco telefonico in TV dovrebbe andare in centro a Milano, trovare Patrick del Grande Fratello, e rubargli il portafoglio a schiaffi per avere la vincita? Maledizione a lui, ho ancora negli occhi gli sguardi increduli dei miei colleghi mentre vado fuori dall'ufficio con iPhone e cuffie perchè stavo ridendo come uno scemo.<br />

Ma Gibba, oggi spiace dirlo, **si distingue**. Certo, il tentativo di riscrivere la storia è evidente, ma **basta leggere quello che scrivono gli ascoltatori dello Zoo per vedere quanto ha influito questo generatore randomico di idee e tormentoni**. Non penso sia possibile ricordare tutte le irresistibili puttanate prodotte da questo malato di mente: Casey Stoner che ruba la moto al povero Di Pirla, gli attacchi al suo amico-nemico Mazzoli (esilaranti i confronti tra mogli: la brasiliana mille parole contro l'italianetta con le Luis Vuitton finte), lo scuffio del neo, il generale Canaglia e la Distruzione, Devastazione e Desertificazione, il povero Sbambarazzi con l'audio perennemente rotto, Fiocco di Neve, Mandro di Sforum. Addirittura riesce a trovare tormentoni irresistibili nelle canzoni della programmazione musicale di Radio 105, mai sentito prima.<br />
Fate un bel gioco, prendete 10 puntate a caso delle 3 stagioni precedenti, ascoltate la Bastard Inside Line e contate quanti interventi sono frutto della follia di Gibba. Penso resterete sorpresi.<br />
Sembra quasi essere il collante della squadra, l'uomo in grado di valorizzare molte delle individualità presenti, **non ultima proprio quella di Mazzoli, che nel nuovo Zoo è immensamente più simpatico di prima**.<br />

Sembra sempre che io ce l'abbia con Mazzoli, ma vorrei assicurare che **davvero non è così**. Certo, a volte i suoi atteggiamenti mi infastidiscono, specialmente la sua indole da condottiero del nulla più assoluto in perenne crisi di argomenti, ma **odio discernere in una persona le parti che mi piacciono da quelle che non mi piacciono**, lo trovo opportunista e falso. Ascoltandolo da 13 anni, ho deciso molto tempo fa di _tenere tutto il pacchetto_ senza rompere troppo le palle sulle cose che non mi piacciono.<br />
Certo ho sempre notato e trovo davvero impossibile non farlo, la prepotenza con cui Marco si scaglia contro i suoi compagni, l'insulto che tutto sommato non s'appiccia granchè nel tessuto narrativo della puntata ma risulta sempre troppo gratuito, troppo forzato.<br />
Quante volte ho sentito Mazzoli lanciarsi contro qualcuno abbastanza a caso, epiche le sfuriate contro il povero Di Pietro basate su niente più che l'invidia, e sperare che un Alisei qualsiasi _(o chiunque altro)_ fermasse lo scempio. Quante volte quello stesso Alisei _(o chiunque altro)_ è stato zittito in malo modo con delle frasi fatte da quinta elementare perchè il capo non si contraddice durante il momento della **_sfuriata a caso_**, che poi se la prende, ti ridicolizza e ti mortifica? Un atteggiamento da bulletto di periferia molto fastidioso, secondo il mio gusto.<br />
Con Gibba pero' è diverso. Gibba gli risponde, anzi, gli pianta 5 dita in faccia. E Mazzoli cambia totalmente volto, non sembra più lo stupidotto prepotente di prima ma la **vittima di un folle dalla voce stridula**. E finalmente **_parla alla pari con gli altri_**, non si ha più l'idea del santone che enuncia e annuncia per finalizzare un'ipnosi collettiva, ma di un amico che a volte spara la cazzata e a volte ci prende, ma con cui certamente vale la pena parlare e condividere un piccolo pezzo di strada, perchè comunque alla fine è un buono.<br />

**Veniamo ora al dunque**.<br />
 Dopo anni di buio escono i dati di ascolto di tutte le radio. **Con grande sorpresa di chi non l'ascolta, [_lo Zoo stravince_](http://www.vanityfair.it/show/extra/2012/07/07/zoo-radio-marco-mazzoli-programmi-ascoltati-indagine-eurisko)**.<br />
La gioia è grande e sancisce la conclusione di quella che doveva essere [la tempesta perfetta](http://it.wikipedia.org/wiki/La_tempesta_perfetta) della radiofonia italiana, e **Marco Mazzoli ha vinto**.

Alla fine della terza stagione, l'estate del 2014, il programma funziona come un orologio svizzero.<br />
Nel frattempo Asganaway, il programma dei tre transfughi viene cancellato (sono sincero, a mio parere a torto).<br />
**Mai una volta che si puo' star tranquilli**.

<hr/>

## La fratellanza secondo Caino ed il figliol prodigo secondo la Franzoni.

<figure>
    <img src="/images/6/caino.jpg" />
	<figcaption>Tu sei qui.</figcaption>
</figure>

Quello che viene raccontato agli ascoltatori alla fine della stagione 2013/2014 dello Zoo di 105 è che Marco Mazzoli e Gilberto Penza sono fratelli, amici per la pelle, di quelli che vanno in vacanza insieme con le rispettive mogli e passano insieme i weekend, come testimoniato da [circa](https://www.youtube.com/watch?v=itlc97zxtG8) [una](https://www.youtube.com/watch?v=rlwhrInHgVU) [tonnellata](https://www.youtube.com/watch?v=dV3y4tdycZM) [di](https://www.youtube.com/watch?v=8vVIHOd1jms) [video](https://www.youtube.com/watch?v=7El-CopOusU) [su](https://www.youtube.com/watch?v=RNVa0e1sgro) [YouTube](https://www.youtube.com/watch?v=tnRLroiSJMI). A dire la verità l'amicizia **si sente**, sono sincero. Quando sono separati non vedono l'ora di rimettersi le mani in faccia, per un gioco un po' scemo ma che di sicuro fa spanciare dalle risate.<br />
Gibba sembra essere in rotta di collisione con la Radio, che non vuole corrispondergli la cifra che lui richiede. Cose che capitano.<br />
Inoltre si rincorrono voci di un eventuale ritorno di Paolo Noise, voci che si rincorrono da qualche tempo in verità, e che vengono accolte dagli ascoltatori in modo estremamente negativo. _**Lo stesso Mazzoli nega fermamente questa ipotesi, mentre promette di supportare l'amico fino alla fine**_.

Quello che viene raccontato agli ascoltatori nella prima settimana della stagione 2014/2015 dello Zoo di 105 è, fondamentalmente, che Gilberto Penza è un mercenario, uno [Schettino](http://it.wikipedia.org/wiki/Naufragio_della_Costa_Concordia "Naufragio della Costa Concordia") che ha rifiutato un contratto da 130.000€ euro a fronte di una richiesta di 160.000€ o forse 180.000€ (non si sa bene).<br />
Viene inoltre detto che si rifiuta di comunicare con i suoi colleghi e che dopo il fallimento della trattativa ha vietato a Radio 105 di usare la sua immagine, andando per vie legali.<br />
Paolo Noise in effetti è ritornato, ed è stato “perdonato”. Il suo rientro, sostiene Mazzoli, non ha in alcun modo influito nella trattativa dell'ex fratello, che nel frattempo è diventato a sua volta “traditore”.<br />

In poche parole, **Gilberto Penza esce dal programma, Paolo Noise rientra**.

Nel mese abbondante che ha separato le due versioni si sono susseguiti numerosi post su Facebook di Mazzoli & Co. (della moglie, per esempio), tonnellate di parole da parte degli ascoltatori, e due (2) post di Gibba.<br />
Quello che sostiene il Penza è che **_non sussistono più le condizioni per tornare a far parte dello Zoo_**, le differenze sembrano insanabili.
Nel frattempo quello che fino ad un mese prima era un fratello, Marco Mazzoli, non perde un'occasione che sia una per tirare frecciatine che, a mio modestissimo parere, oltre ad essere incredibilmente fuoriluogo denotano una cattiveria davvero inspiegabile per uno che sostiene che le difficoltà di Gibba siano solo ed unicamente con la Radio. L'impressione mia e di tanti altri è che siamo di fronte ad una _coda di paglia_ di dimensioni davvero ragguardevoli.

Nel suo primo e più esaustivo messaggio del 4 Agosto Gilberto Penza dà una versione dei fatti chiara, sollevando qualche punto e spunto interessante.

La prima cosa che dice è innanzitutto estremamente importante per comprendere un po' meglio la vicenda tutta: dice che l'atteggiamento della Radio nei suoi confronti da un certo punto in poi cambia, quando la trattativa parte la possibilità di concludere con un accordo sembra alla portata, ma poi prendono il sopravvento (cit.) **_“immobilismo, atteggiamenti totalmente subdoli, scuse improbabili, problematiche economico aziendali”_**. <br />
Non penso serva un genio per comprendere che se quello che fino a ieri l'altro si proclamava tuo fratello ti assume senza dirti assolutamente niente quello che lui stesso sosteneva essere un _“traditore”_ in circa più o meno lo stesso ruolo che hai tu, **il tuo potere contrattuale è finito nella latrina alla velocità della luce**.<br />
Per carità, sia chiaro che ci possiamo raccontare tutte le favolette di questo mondo e dire che Paolo Noise non è un sostituto di Gibba, e se la prendiamo bella larga e ci aggiungiamo un pizzico (o due) di sempre utile malafede, può anche essere vero.<br />
Il dato di fatto **_oggettivo_** di questa prima settimana di Zoo di 105 è però che Paolo Noise oggi **è** la seconda voce del programma.

La seconda cosa che dice Gibba è che Mazzoli, dopo circa tre anni di frecciatine, insulti e litigi vari, per altro per buona parte contenuti nei suoi libri (che a questo punto non so bene come valutare...), decide di reintegrare uno dei tre “traditori” (di nuovo, parole di Mazzoli, non mie) senza neppure avere il buongusto di avvertire il resto del team. Davvero curioso, ma stranamente in linea con quello che anche i <abbr title="Wender Noise Alisei">WNA</abbr> sostenevano ai tempi, e cioè che **Mazzoli più che ad un capo assomiglia ad un _padre padrone_**.<br />
Qualcuno è stupito che prendendo decisioni in modo così scoordinato con il resto del gruppo di lavoro e degli ascoltatori molti non riescono a comprendere e si sentono presi in giro? E perchè mai se Mazzoli non si sente in dovere di dare un colpo di telefono al suo fratello/amico/cofondatore Gibba per una cosa come questa, lui dopo aver subito passivamente queste sue decisioni dovrebbe mettersi a cercare chi ha combinato il marasma?

L'ultimo punto di Gibba è che il modo in cui Noise si reinserisce nel gruppo di lavoro specialmente nei confronti di chi era già nel programma, è, per usare un eufemismo, _altamente subottimale_. In effetti se ciò che dice corrisponde a verità, **calcisticamente parleremmo di un'entrata da dietro a gamba tesa e di una tibia e un perone frantumati**.<br />
Ma come, prima te ne vai sputando dove hai mangiato, e quando torni perchè ti hanno cancellato il programma non ti degni neppure di fare una telefonata di dieci minuti a chi hai lasciato con il culo per terra?<br />
Non voglio fare dietrologia spiccia, ma se io me ne vado da un'azienda e mando a quel paese chi vi rimane, una volta che torno dopo che le cose non mi sono andate benissimo la prima cosa che penso è che chi appunto è rimasto e io ho mandato a quel paese non avrà il massimo della stima per me, no? Se due più due fa ancora quattro, penserei che la prima reazione di questa persona sarà la più naturale di questo universo: mettersi sulla difensiva e sfruttare i rapporti interpersonali che naturalmente ha con i colleghi che ancora non conosco per suggerire che non sono esattamente la persona più cristallina ed affidabile del pianeta. Normale, no?<br />
**Niente di tutto questo balena alla mente del buon Noise**, che anzi torna e comincia a prendere in giro chi è rimasto con _inusuale disinvoltura_, dimenticandosi che se il suo fantastico piano fosse riuscito come molto evidentemente voleva (di nuovo, **non prendiamoci in giro**) non avrebbe avuto nessun posto dove tornare.<br />

La conclusione non lascia spazio a chiacchiere:

<blockquote>Ad oggi Gibba non ha nessuna proposta scritta da vagliare, solo fiumi di parole in un alternarsi di cifre, prima più vicine alle mie richieste, poi persino azzerate; sfido chiunque a dichiarare il contrario!
Rispetto e riconoscenza verso tutti, sempre. Ma esigo altrettanto. 
Alla fine passare per un mercenario non lo potevo proprio accettare.
Se raggiungerò un accordo -ed è quello che auspico - sarò felice e onorato di far parte del progetto iniziato 15 anni fa con Marco, al quale va tutta la mia stima e gratitudine per un bellissimo percorso - a volte anche accidentato ma vincente.</blockquote>

Dopo che il Penza solleva queste questioni **che ancora non hanno ricevuto uno straccio di risposta se non un generico “non è vero”**, si è scatenato l'inferno.

Le leggende narrano di una pagina Facebook dello Zoo di 105 letteralmente **subissata di insulti**, che io purtroppo non sono mai riuscito a vedere e di cui non ho mai visto traccia.<br />
Certo, c'erano parecchie domande e molti che contestavano o mostravano disappunto (**MA VA!**), ma di insulti non ne ho letti granchè, certamente non a sufficienza per chiudere pagine, sospendere programmi, o anche solo lamentarsi. Certo, dato un gruppo di persone maggiore alle 100 unità, specialmente online, **la testa di cazzo la trovi sempre**, su questo non ci piove. Occupandomi di moderazione online anche professionalmente non penso di poter ricevere molti insegnamenti a riguardo, almeno in questo campo.<br />
I <abbr title="Wender Noise Alisei">WNA</abbr> che avrebbero dovuto fare nel 2011 quando gli si è rovesciato addosso l'inferno? **In proporzione quantomeno emigrare in Venezuela con falsi nomi e sotto protezione testimoni**.

Quello che succede però ha dell'incredibile. La pagina dello Zoo di 105 viene chiusa appunto per insulti, minacce e chi più ne ha ne metta. Questi insulti **non si riversano in nessun altro gruppo o account dello Zoo** e semplicemente si eclissano (andate pure [sul gruppo Facebook di Gibba 105](https://www.facebook.com/pages/Gibba-105) a controllare, quale posto migliore?).<br />
Fa niente, andiamo avanti. Come si suol dire “tolto il dente tolto il dolore”, no? No, passano una manciata di giorni e **nonostante non si sappia dove cavolo sono questi insulti**, viene annunciata la chiusura definitiva del programma perchè Marco è stanco, ferito, deluso, morente, insomma, vittimismo a gogo.<br />
I toni durante la diretta, sia da parte del diretto interessato che degli altri componenti, **non sono affatto grevi, anzi, sembrano tutti stranamente rilassati**, e durante quella che dovrebbe essere l'ultima diretta di un programma _leggendario_ rimasto on air quindici anni tutti scherzano sull'eventualità di chiudere.<br />
Arriva Lunedì 22 Settembre e, in effetti, dopo il solito blocco lacrimevole e vittimista tipicamente mazzoliano, **_lo Zoo “chiude”_**, lasciando però un messaggio ben chiaro: la colpa della chiusura non è di chi chiude, non sia mai, ma di chi fa domande, critica, e specialmente _si produce in questi insulti invisibili ed introvabili_.<br />
Come successo quattro anni prima con i <abbr title="Wender Noise Alisei">WNA</abbr> Mazzoli **ricompatta le fila e aizza i suoi ascoltatori, usandoli come una clava mediatica**. Questa volta però non lo fa verso un nemico identificabile per lo meno dalle sue azioni, **ma contro un nemico immaginario**.<br />

E **funziona meravigliosamente**, ad aizzare i suoi cani da guardia Marco Mazzoli è un maestro. Il giochino è molto semplice: **_basta fare un ricattino come una fantomatica e totalmente improbabile chiusura del programma e dare in pasto un colpevole, che la folla accorre ripetendo a paperella il mantra_**.

<figure>
    <img src="/images/6/la_negra.jpg" />
	<figcaption>Auguri di cuore.</figcaption>
</figure>

Ora gli insulti ci sono e sono reali: sfigato, disadattato, coglione, pezzo di merda, figlio di puttana, stronzo, numerosi auguri di tumori o altri “brutti mali”, numerose minacce fisiche (epico un tizio che voleva tirare “due schiaffi” a me per non aver capito una battuta, ovviamente 3 minuti prima di darsela a gambe), ho contato dozzine di “mongoloide”, tutti sgrammaticati, tutti senza un reale motivo se non **seguire belanti il capobranco**. Ho addirittura letto di un augurio di morte alla _“negra”_, la moglie del Penza.<br />
Vien da se che oltre agli insulti abbiamo una piagnucolata globale rivolta a Mazzoli. Anche qui nulla di nuovo, come il ragazzetto che se ne va dal campo con il pallone perchè gli han dato rigore contro dopo un'entrata netta da dietro e davanti alla porta, anche lui non vuole tornare senza che tutti ammettano che no, il fallo era fuori e neanche tanto fallo, anzi, facciamo gol per te, basta che ci riporti la palla se no si va tutti a casa.<br />
**In questo modo la colpa della chiusura non è di chi in effetti ha chiuso, sia mai, ma il merito della riapertura si**. Geniale, no?

<iframe width="420" height="315" src="//www.youtube.com/embed/KBAZidONziI" frameborder="0" allowfullscreen></iframe>

Mazzoli nel frattempo delira. Vorrei metterla giù meglio o più educatamente, ma [quello è il termine perfetto](http://it.wiktionary.org/wiki/delirare "Delirare").<br />
Addirittura si mette a scrivere un lungo rant su un _“quasi incontro”_ con Gibba, dove Gibba si sarebbe chiuso in un ufficio fuggendogli. Non riesco neppure a comprendere in che modo sarebbe avvenuta questa fuga: campi di forza antimazzoliani? Porte impossibili da aprire? La cosa divertente è che in tutto il discorso si ostina a presentarsi come _”il cacciatore che insegue Bugs Bunny”_, che detta così è molto da macho man, ma non è poprio scelta felicissima pensando al vero cacciatore di Bugs Bunny, [il povero Elmer Fudd](http://looneytunes.wikia.com/wiki/Elmer_Fudd "Elmer Fudd"), perenne perdente.<br />
In un altro post dimostra una vena persecutoria seriamente preoccupante, in cui tutti ce l'hanno con lui e tentano di fregarlo **e si trova costretto a combattere con orde di personaggi discutibili che lo vogliono fregare**. Non so se sia vero o no, non sono il suo biografo, fatto sta che purtroppo parla a rebus in un infinito gioco di dico e non dico, con l'ovvio risultato che **_di Mazzoli ti puoi fidare solo ed unicamente attraverso un atto di fede_**, che molti sono dispostissimi a fare ma io personalmente no, tendo a valutare i fatti che conosco e specialmente con la mia testa..

Puntualmente a tre giorni dalla “chiusura” lo Zoo di 105 ritorna, e nel peggior modo possibile ed immaginabile. Fiato alle trombe, Mazzoli con la sua solita compostezza e modestia annuncia che il Venerdì (26 Settembre) **si sarebbe riscritta la storia della radio**.<br />
Qual è il problema? Il pubblico, **dopo anni di frecciatine, battutime, libri scritti e scenette contro Paolo Noise**, sorprendentemente fatica ad accettarlo nel nuovo gruppo che conduce il programma. **_Incredibile vero?_** Del resto si sono solo passati anni ad aizzarlo contro la stessa identica figura che ora si pretenderebbe di reintegrare senza colpo ferire, il fatto che gli ascoltatori siano piuttosto sperduti e sentano puzza di bruciato di fronte a questo improvviso e stupefacente cambio di opinione davvero lascia di stucco. Uniamo il tutto al fatto che invece manca uno dei componenti favoriti del vecchio gruppo, è il _patatrac_ è completo.<br />
_Ma non divaghiamo_.<br />
Pur di non parlare di Gibba, Mazzoli scrive su Facebook che la “colpa” di tutta la situazione attuale risale a _“quel fottuto Dicembre 2010”_, cioè quando i <abbr title="Wender Noise Alisei">WNA</abbr> si sono accasati presso i suoi concorrenti senza dir nulla se non a cose fatte. Sfugge il motivo per cui il contratto di Gibba, i suoi evidenti “scazzi” con Mazzoli e il reintegro di Noise risalgano a quando il Noise ha lasciato il programma, ma lasciamo stare.<br />
Fatto sta che Venerdì 26 Settembre va in scena presso Radio 105 uno spettacolo piuttosto imbarazzante: Marco Mazzoli e Paolo Noise insieme ai due DJ Pippo Palmieri e DJ Spyne di Radio 105 vanno in onda con Wender e Fabio Alisei di Radio Deejay e prendono parte a 4 ore di **puro buonismo da _“C'è posta per te”_**, tutto basato sul concetto di perdono e sulla possibilità di dare una seconda chance.<br />
Non so voi, ma io quando ho uno screzio importante con un (ex) amico e voglio ricucire il rapporto **tendo a farlo in privato**, non davanti a milioni di spettatori su una radio nazionale. Amen, _de gustibus non est disputandum_.<br />
La tempistica è più curiosa: durante la più grossa crisi del programma - almeno che io ricordi - dove anche molti che mai si sono azzardati a fare mezza domanda chiedono a gran voce che diavolo è successo a Gibba, viene rispolverata la crisi precedente ormai abbondantemente digerita e oserei dire **dimenticata** dal pubblico, per inscenare questo spettacolino di cuori infranti che fa tanto Maria De Filippi.<br />

Ed è una meraviglia vera, che sia chiaro, 4 ore di godimento.<br />
Fabio Alisei, che ai tempi dello Zoo faceva serate su serate, **non si era accorto del fatto che il pubblico si era affezionato a lui**. Purtroppo otto anni di gente che paga per vederti dal vivo non sono stati sufficienti, non gli è proprio sovvenuto. Il fatto che se ne sia andato senza dire nulla a nessuno non è mica dovuto al fatto che in quel modo avrebbe messo in grossa difficoltà il suo diretto concorrente. **È stata una dimenticanza, una distrazione, certo non convenienza**.<br />
Il fatto che Gibba abbia più volte sostenuto (a torto o a ragione) che [la famosa canzone “Panico Paura”](https://www.youtube.com/watch?v=BSERMhD_VFw "Panico Paura") fosse stata idea sua, fino a pochi mesi fa tra gli sghignazzamenti ed applausi di Mazzoli, ora diventa motivo di scherzo e permette al diretto interessato Wender di salutare l'ex collega sfoggiando due esaustive dita medie, tra gli stessi sghignazzi ed applausi di chi sosteneva l'opposto pochi mesi prima.<br />
Il tutto si svolge in un'atmosfera di sincera fratellanza tra chi si voleva male fino a pochi mesi prima tra _“programmi di cinesi”_ e scomposte esultazioni per la chiusura di Asganaway, e chi chiamava il povero Mazzoli _“maiale sfruttatore portasfiga”_. Il perdono e l'amicizia sono belli ragazzi, e chi non lo capisce è un quaquaraquà.<br />

A pensar male però (ma parlo di altri, non di me, io sono per il perdonificio) si potrebbe notare che i due programmi Zoo di 105 e Sabato Sega non sono più in concorrenza, ma sono ormai in due fasce orarie totalmente differenti. La fascia dello Zoo di 105 su Radio DJ è deboluccia (non me ne si voglia: 50 Songs? Davvero?), ed Alisei e Wender sono confinati in uno spazio piuttosto angusto il Sabato sera, dalle 22:00 alle 24:00.<br />
Le solite malelingue potrebbero pensare che a Sabato sega serviva un po' di pubblicità e ascolti (**_missione compiuta_**) ed allo Zoo di 105 serviva calmare le acque, magari distraendo il pubblico con qualcos'altro, anche a costo di rimangiarsi quanto sostenuto negli ultimi anni (**_missione compiuta_**).
**Ai posteri l'ardua sentenza**.

<hr />

##È una questione di qualità, o una formalità, non ricordo più bene, una formalità.

<iframe width="420" height="315" src="//www.youtube.com/embed/Q2sTdeMWJs0" frameborder="0" allowfullscreen></iframe>

<blockquote>“Come decidere di radersi i capelli<br />
di eliminare il caffè, le sigarette<br />
di farla finita con qualcuno<br />
o qualcosa, una formalità una formalità<br />
o una questione di qualità<br />
io sto bene io sto bene”</blockquote>

Tempo di tirare un po' le somme. Magari con un minimo di onestà intellettuale. Mi perdonerete se evito di entrare nel merito della solita tonnellata di [_non sequitur_]("http://it.wikipedia.org/wiki/Non_sequitur_(logica)") e [_straw man_](http://it.wikipedia.org/wiki/Argomento_dell'uomo_di_paglia) che leggo tipicamente su questo argomento, che le prime duecento volte che vengono enunciati sono anche accettabili (non intelligenti - _accettabili_), ma a continuare son soltanto **patetiche**.<br />
Nel caso sarò lietissimo di dire per l'ennesima volta che si, sono un ex ascoltatore, è nel mio pieno diritto criticare, che le critiche costruttive tra persone adulte tipicamente fanno crescere, e che accoglierle con tale livore e tale rabbia è tipicamente sintomo di chi per primo **non è proprio sicurissimo del suo operato**.<br />
Non sono invidioso, **_faccio tutt'altro lavoro_** e con discreto successo, non è attaccare chi scrive che renderà lo scritto innocuo.<br />
Sono certamente consapevole che **ci sono questioni più importanti di un programma radiofonico**, nessuno ha sostenuto nulla di diverso. Grazie a Dio **ho la coscienza decisamente pulita**, alle poche ore che ho usato per questo scritto corrisponde una vita di schiena bella dritta e convinzioni portate avanti a testa alta, pagandone spesso le conseguenze in primissima persona. Insomma, lasciamo questo [benaltrismo d'accatto](http://it.wikipedia.org/wiki/Benaltrismo) agli altri, **piacerebbe star sul punto** e magari evitare di dover nuovamente chiedere come mai questi eventuali salvatori della patria si siano presi la briga di leggere questa pappardella piuttosto che, non so, **odiare tantissimo la fame nel mondo per una mezz'ora**.

<figure>
    <img src="/images/6/haters.jpg" />
	<figcaption>“Haters” in azione.</figcaption>
</figure>

L'unica cosa che mi preme forse un po' di piu', non tanto in quanto tesi particolarmente valida o ragionevole (alla fine anche questa è bambinesca a voler esse buoni), è quella che tende a dipingere chiunque critichi come un **_“haters”_** (scritto proprio così, sia singolare che plurale, che chiedere un inglese di livello elementare ad un tizio che vive negli States par maleducazione).<br />
Per qualunque normodotato con un briciolo di cultura trattasi di un banale mix di _denigrazione_ e _ampliamento_, seguendo il [noto scritto di Schopenhauer](http://it.wikipedia.org/wiki/L'arte_di_ottenere_ragione), per chi invece Schopenhauer lo mastica poco ma ha vissuto in Italia negli ultimi 25 anni è **_puro e semplice berlusconismo_**. Tutti quelli che mi contestano sono cattivi insomma, a volte [**comunisti**](https://www.youtube.com/watch?v=6B56nJa_a1Q) a volte **haters** poco importa, la solfa è sempre quella, evitare accuratamente le motivazioni di chi contesta per avanzare l'idea che il soggetto di tutto quest'odio sia **antropologicamente odiato per il suo essere e per mancanze nell'avversario e non certo per le sue azioni, che appunto non dovrà giustificare**.<br />
Posizioni vecchiotte e che _nascondono una buonissima dose di malafede_, non mi sento di dedicare più di poche righe a questo fenomeno quando qualcuno lo ha già [abbondantemente messo in musica](https://www.youtube.com/watch?v=SG06IDqLoXQ).

<iframe width="420" height="315" src="//www.youtube.com/embed/nxAMyZyqdfQ" frameborder="0" allowfullscreen></iframe>

Infine **_il perdono_**, discorso un po' più delicato.<br />
Partiamo dall'evidente [elefante nella stanza](http://it.wikipedia.org/wiki/Elefante_nella_stanza): **gli attacchi ai <abbr title="Wender Noise Alisei">WNA</abbr> sono stati istigati estremamente evidentemente, vocalmente e pubblicamente da Marco Mazzoli** con scenette, continui riferimenti a cinesi e radio cina, libri e post sul blog. Basta realmente ascoltare qualunque puntata della prima metà del 2011. L'unica cosa che si può imputare agli ascoltatori è forse quella di seguire il capo branco un po' troppo pronamente e con troppa faciloneria.<br />
Quindi chi perdona chi, e perchè?<br />
**Mazzoli dice attacca, il pubblico belante attacca**.<br />
**Mazzoli dice cuccia, il pubblico belante va a cuccia**.<br />
Non mi sembrano _basi solidissime_ su cui instaurare una discussione sulla fratellanza e sul perdono del prossimo, e mi sembra, come detto precedentemente, che questo perdono a comando sia estremamente vantaggioso per entrambe le parti, l'una che riesce a sviare l'attenzione dalla bufera che ha creato attorno al programma, l'altra che puo' raggranellare qualche ascoltatore in più nella fascia oraria indegna che gli ha passato la casa madre.<br />
Se posso permettermi, tutta la vicenda mi sembra un esempio **da manuale** di [_“chiagni e fotti”_](http://it.wikipedia.org/wiki/Chiagni_e_fotti).

Detto ciò, ci terrei a precisare che alcune cose, come ricucire una amicizia perduta o perdonare un torto subito, andrebbero fatte in privato. **Questa cultura da Grande Fratello mi lascia di stucco**, e mi convince sempre di più che al di la della carrambata c'è davvero molto poco.

E allora che si puo' fare? Si va avanti. Anche il finale di How I Met Your Mother ha fatto cagare a spruzzo, ma di certo non mi toglie le risate e gli _inside jokes_ di quella splendida serie.<br />
Non ascolterò più lo zoo? Boh, certamente non lo ascolterò con la stessa foga di prima, e se perdo una puntata di certo non la vado a cercare, poco ma sicuro.<br />
Complice il fatto che nella stessa fascia oraria è il deserto dei Gobi, potrei di tanto in tanto sentire che dicono, ma ecco, boh, non ci giurerei.<br />
In poche parole, passiamo da un programma che mi ha fatto scrivere un post di circa 8000 parole all'indifferenza più assoluta e totale. E sto bene, del resto **è una questione di qualità**.<br />
Che sia chiaro, la mia non è **_“coerenza”_**, non conosco Gibba e non conosco Mazzoli, non conosco la Capostagno nè DJ Spyne, tantomeno Noise o Palmieri piuttosto che Herbert o Ivo, non parteggio più di tanto. Certo, dicessi che Gibba non mi piaceva e non mi faceva ridere direi una bugia, ma anche Wender mi faceva morire dalle risate, e **sono ancora qui**.<br />
No, il fatto è che si è visto sotto il cofano, pur non considerando Marco Mazzoli una cattiva persona, ho visto quanto riesce ad essere inutilmente prepotente, e dopo esser passato da **“famiglia”** a **“zoofilo cattivo”** in un battibaleno mi rendo conto che è tutto marketing, e neppure di grandissima qualità, che tutta la _“sturm un drang”_ rivoluzionaria è poco più che una scoreggina nella piscina dei piccoli per **_evidenti mancanze del suo leader_**, che sembra sempre più interessato alla chiacchiera da bar o a rinfacciare il fallimento della sua personale protesta (invero molto generica e assurdamente populista: in Inghilterra predicatori simili li si trova sui cassonetti a Hyde Park) che a fare una analisi minimamente seria e libera da complottismi da terza elementare.<br />
Certo, dopo la sbornia decennale sono molto deluso nel vedere che buonissima parte dei miei compagni di viaggio è gente che **non sembra essere in grado di imbroccare due congiuntivi di fila**, ma sia chiaro, quella è colpa mia, sono stato un pirla a trentacinque anni suonati a non distinguere una comunità da una claque di decerebrati.<br />
E così finisce una storia d'amore vero, consapevole che la prossima badilata di luoghi comuni e populismo da bar del Mazzoli mi si alzerà implacabile il lato sinistro del labbro in una smorfia senza pietà, la stessa che riservo a D'Alema e Veltroni, **consapevole del pulpito da cui vengono queste critiche e queste boutade**.<br />
Dispiace, ma **_shit happens_**, deal with it.

**_Io sto bene_**.

<hr />

## I miei mal di gola sono sempre peggiori di quelli degli altri.

<iframe width="560" height="315" src="//www.youtube.com/embed/Qa2vrQkp4O8" frameborder="0" allowfullscreen></iframe>

Tutti sono bravi a parlare incluso il sottoscritto, ma tutto questo casino di contratti, tradimenti e ripicche si poteva gestire in modo differente dall'intero Beautiful andata e ritorno che è sfilato davanti ai nostri occhi? **A mio modesto parere, certamente si**.

Paolo Noise **_è bravo_**.<br />
Al momento è un pesce fuor d'acqua e **la sensazione di essere tornati al 2010 è davvero pesante**. Con Paolo Noise tutto quello che era stato costruito nei tre anni precedenti _è definitivamente andato a ramengo_: la sua figura si sovrappone pesantemente con quella di Alan Caligiuri che ormai in diretta parla molto poco (_ed è un peccato_), e nonostante i tentativi dei primi giorni, immediatamente abbandonati, non è in grado di essere complementare a Herbert Ballerina la cui comicità è quasi completamente scomparsa (_ed è un doppio peccato_), ed infine non sembra in grado di uscire dalla parte del drogato: che sia Pollon, che sia Heidi, che sia il tamarro, **sempre il cocainomane fa**.<br />
È davvero un peccato, specialmente visto che a detta sua e di Mazzoli dalla cocaina lui è uscito e _non c'è ragione al mondo per non crederci_. Ha fantasia ed inventiva da vendere, **potrebbe finalmente liberarsi dello stereotipo del terroncello drogato**.<br />
Forse, **piuttosto che ripartire da zero con un reinserimento che più difficile non si può** (e chi non se l'aspettava è, pardon my french, _un babbo_) eliminando quanto di buono si era fatto precedentemente, era il caso di lasciare Noise a svernare per un annetto su 105 all'una e fargli fare scenette.<br />
Da una parte il reinserimento sarebbe stato più dolce e meno traumatico, gli ascoltatori **_avrebbero potuto toccare con mano l'enorme talento e le potenzialità del Noise_** ma con più continuità verso il passato, dall'altra **_si sarebbe minimizzato il malcontento sia degli ascoltatori che del resto dei componenti del programma_** dando il tempo a Paolo di chiarirsi con Alan e Gibba e far riabituare il pubblico alla sua voce.<br />
Si è invece deciso diversamente, da una parte si è tolto il beniamino di moltissimi, dall'altra si è inserito un artista che non aveva propriamente lasciato l'ambiente nel migliore dei modi, e che si è ripresentato con delle scuse molto evidentemente non sentitissime e per altro **piene zeppe di comodissime dimenticanze**.<br />
**Cronaca di una morte annunciata**.

La questione Gibba, come evidente da quanto scritto fin'ora, poteva a mio parere esser gestita **molto meglio**. In tutta onestà faccio molta fatica a pensare ad un modo per gestirla peggio, un modo che non includa una gangbang con bukkake alla moglie del Penza (per rendere l'idea...).<br />
Guardiamo in faccia la realtà per un istante: Gilberto Penza non ha **mai insultato**, **mai detto una parola fuori posto**, **mai aizzato gli ascoltatori contro il programma**. Questa è la pura e semplice realtà fattuale completamente scevra di chiacchiere e invenzioni.<br />
Ha esposto il suo punto di vista, si è augurato di poter continuare un percorso cominciato quindici anni prima, si è lamentato senza piagnistei  e tragedie di un comportamento sia da parte della radio che dalla parte di Paolo Noise che non gli è piaciuto, ha lasciato intendere che molti sopportano per il più che comprensibile motivo di mantenere un lavoro e l'ha fatto senza additare nessuno e senza bambinate da quattro soldi.<br />
Di risposta ha ottenuto di avere il suo compenso sputtanato ai quattro venti in diretta nazionale, numerosi post-delirio da parte dell'amico (_“amico”_) Marco Mazzoli, tutti i personaggi da lui portati avanti negli anni precedenti rimossi / uccisi / cancellati da Paolo Noise, colui che assolutamente non doveva sostituirlo, e questo, da quel che sappiamo, in piena trattativa per il rinnovo, è stato preso in giro sempre in diretta nazionale durante la carrambata del 26 Settembre da chi era stato additato come grande nemico (Wender Wender, capisci poi perchè ti chiamano _“scemo sotto il cappellino”_?). E ovviamente il sempreverde, passare per **_“traditore”_** (ma di chi e di cosa?), con il solito lessico mazzoliano da terza elementare.

Infine le note più dolenti. **Marco Mazzoli**, il Balotelli della radiofonia. Talento enorme, capacità enormi, un pirla totale.<br />
Da una parte è il padre padrone dello Zoo di 105, colui che tratta i suoi collaboratori come nuda proprietà e nel modo più idiota possibile in quanto è assolutamente risaputo che _è un bravo ragazzo_. Non so neppure produrre un numero per le occasioni in cui ha **_mortificato_** i suoi collaboratori, in particolare il povero Alan Caligiuri.<br />
Questo giro si è superato: è riuscito a litigare almeno una mezza dozzina di volte con una persona che **non gli stava rispondendo**.<br />
Nell'universo mazzoliano si sono svolti nell'ultimo mese **almeno 4 drammi shakespeariani** tutti finiti a schifìo totale, da far sembrare l'Amleto una puntata degli [Orsetti del Cuore](http://it.wikipedia.org/wiki/Gli_orsetti_del_cuore).<br />
In questo lasso di tempo siamo partiti da Gibba fratello e amico inseparabile con cui andare in vacanza e da portarsi a Miami, a Gibba ingrato che non capisce la genialità dell'aver riportato colui su cui si è sparso quintali di merda per anni, a Gibba Schettino che da una parte litiga con la Radio tirando in mezzo avvocati e tribunali, ma dall'altra si rifiuta di parlare con Mazzoli (che c'entra nulla visto che lo scazzo è tra la Radio e Gibba, ma vorrebbe comunque essere contattato per... non si sa per cosa, si contraddice ogni minuto), a Gibba coniglio che fugge da un Mazzoli supermacho e cacciatore, a Gibba che poi evidentemente caduto da grande altezza si ricrede e lo incontra riappacificandosi. E sicuro che **mi sono perso dei passaggi**, chi gli sta dietro?<br />
Durante questa giostra di accadimenti Mazzoli:

- chiude la pagina Facebook
-  riapre la pagina Facebook
-  richiude la pagina Facebook
-  chiude lo Zoo di 105
-  riapre la pagina Facebook
-  riapre lo Zoo di 105 ma con la formazione di 3 anni prima
-  fa la pace con chi aveva litigato incluso il maratoneta che prende in giro in una scenetta da se non erro il 2007
-  va su Radio Deejay (o Radio Cina come la chiamava lui)
-  ripristina lo Zoo di 105 com'era prima

**In una settimana**.<br />
E in questo lasso di tempo che rivelazioni! Pugnalate su pugnalate, tradimenti su tradimenti, ripicche e vendette, una narrazione epica da far commuovere il povero Tolstoj che se la menava con le guerre e **mai avrebbe pensato di trovare dei veri Karamazov in una radio italiana** (con problemi con le frequenze, e giù drammi).<br />
Ovviamente si contraddice centinaia di volte, e commette una quantità di errori davvero sorprendente, non ammettendo mai alcuna responsabilità personale, **un mashup di irragionevolezza, egocentrismo e immaturità seriamente preoccupante per un signore della sua età**.<br />

E qui si rompe l'incantesimo, quello del **_Mazzoli uno di noi_**. E rotto quello il castello di carte cade tutto.<br />
Mazzoli mi avrà raccontato puttanate quando mi ha venduto due libri o quando ha richiamato i <abbr title="Wender Noise Alisei">WNA</abbr>? Mi ha raccontato puttanate quando Gibba era un amico fraterno oppure quando era un mercenario traditore?<br />
È molto facile trattare la coerenza come fosse un'etichetta da apporre sul bavero, dove uno se è coerente bene, ma se non lo è tutto sommato 'sticazzi. **Non funziona propriamente così**.<br />
A me interessa sapere se quello che dici oggi sarà valido tra una settimana. Nel caso non fosse valido non succede niente, ma allora ti sei sbagliato, ammettilo e siamo amici come prima.<br />
No, Mazzoli dice tutto e il contrario di tutto, lo Zoo ha sempre ragione, tranne quando proprio non ce l'ha. Questo genere di ambiguità rende una persona, che sia pubblica o meno, innanzitutto inaffidabile, secondariamente molto poco credibile.<br />
Quindi noti cose su cui prima chiudevi un occhio. Ad esempio il “piove governo ladro” mazzoliano **non ha assolutamente niente di rivoluzionaro**. A dir la verità **non è neppure tanto coraggioso**. È una denuncia molto generica, e quel poco di forza che ha lo perde quando aggiungi complottismi vari, urlate al nulla cosmico, bufale che tre secondi di ricerca su Google non farebbero male, e spesso e volentieri - lo dico senza volontà di offendere - una notevole ignoranza, personalmente dubito che un quarantenne possa credere al Bildeberg o al signoraggio monetario a meno che non sia vissuto su un platano fino a ieri.<br />
Più passa il tempo e più mi convinco che non ci sia nessun **_Mazzoli uno di noi_**, ma che il suo sia un monologo **pensato per parlare all'uomo comune nella sua accezione più bassa e volgare**, quello degli isterismi di massa contro lo straniero, quello dell'odio per l'euro perchè ha notato che paga di più le sigarette, quello della sanità che non funziona per definizione, e “magari fossimo in america” (_buonanotte e buona fortuna_), quello che insomma reagisce di pancia sempre e comunque, non avendo i mezzi per fare una qualsiasi analisi, perchè il punto è l'urlata a pene di segugio, non il contenuto dell'urlo.<br />
Spero non molti abbiano creduto alla furbata della _“famiglia”_, lo spero sul serio. Mia madre e mia moglie sono _“famiglia”_, per lo Zoo io sono solo e unicamente [**parco buoi**](http://it.wikipedia.org/wiki/Parco_buoi). E non è un problema, l'importante è saperlo: finchè sono stato un +1 negli ascolti o un +1 nei like di Facebook sono andato bene, quando ho contestato una scelta che non approvavo tra l'altro in modo molto più gentile e carino che telefonando in diretta e urlando **_“a me piace Gibba, stronzi!”_** sono diventato una merda, un “falso zoofilo” (eh?), un traditore. Poco male, di nuovo **basta saperlo** che ci si regola, certo però che bassezza distinguere tra “veri” e “falsi” ascoltatori in base a delle banali opinioni.<br />

Caro Marco, sei un personaggio pubblico, quindi criticabile. Come tu critichi Maria De Filippi e Barbara D'Urso anche gli altri hanno il diritto di rispettosamente criticare te, siamo in un paese libero.<br />
Hai anche un **_enorme potere mediatico_**, sei il padre-padrone del programma radiofonico da qualche anno a questa parte più importante della radiofonia italiana. Non aizzare i tuoi ascoltatori l'uno contro l'altro, nè contro terzi, è davvero molto meschino, immaturo e stupido.<br />
**Nessuna persona dotata di cervello ha realmente creduto tu chiudessi il programma**, ci siamo letteralmente fatti una risata. Ma molti ci hanno creduto, si sono messi ad insultare, si sono disperati, perchè evidentemente ci tengono anche al di la della più banale logica.<br />
Visto che sei grandicello io penso tu possa rispondere alle critiche usando il cervello che ti riconosco, e non con i soliti piagnistei, insulti e minacce che sarebbero indegni per un adolescente.<br />
Lo sai quanto è triste incontrare una ragazzo abbondantemente in età di voto che ripete a paperella le stesse parole che usi tu senza conoscerne il significato, nel vano tentativo di darsi un tono?<br />
Ecco, **facciamo che abbiamo scherzato**, e visto che per qualche motivo i componenti dello Zoo di 105 lasciano regolarmente all'apice del successo, tu al prossimo casino usi addirittura la testa, non gli scateni addosso l'inferno, tenti di ragionarci, soprattutto **non usi gli ascoltatori per punire**, ok?

<hr />

##O Generale mio Generale.

<figure>
    <img src="/images/6/capitano_mio_capitano.gif" />
	<figcaption>O Capitano mio Capitano.</figcaption>
</figure>

Caro Generale, poteva andare peggio. _Poteva piovere_.

Peccato rompere un giocattolo così bello per non si capisce bene che ragione. Uno pensa che il programma più ascoltato della radiofonia italiana generi uno straccio di indotto da utilizzare per pagare chi l'ha reso il programma più ascoltato della radiofonia italiana, ma evidentemente non è così.

Non si è comunque perso nulla: essendomi schierato piuttosto apertamente dalla sua parte sono stupito e anche un po' incuriosito dalle continue domande sul mio tornaconto personale. Gente che chiede quasi ossessivamente il motivo per cui lei non scrive o non risponde, quasi si avesse bisogno di un cordone ombelicale o peggio di qualche contentino per seguire quello che banalmente sembra giusto. Sbagliando magari, per carità, di solito quelli che pensano di avere la verità in tasca nel migliore dei casi si sparano su un piede, nel peggiore combinano casini epocali. Abbiamo un esempio eclatante davanti agli occhi.

Sorpresa, a me non ne viene nulla. E non voglio nulla, ci mancherebbe. Non so nemmeno bene cosa potrei eventualmente ricavarci.<br />
La cosa bella è che spesso nemmeno vado vicino ad essere d'accordo con il vecchio Generale, tendo ad andare proprio dalla parte opposta:
**_ecologia e biciclette tutta la vita, in culo ai SUV, diritti LGBT nel cuore_**.<br />
Trovo normale spendere una parola (_o novemilacinquecento_) su un tema che trovo giusto, anche quando non me ne viene nulla, o quando non mi risulta immediatamente vitale. Mi hanno proprio insegnato così, sarò strano io che ho la schiena dritta sempre e non valuto l'occasione. Magari è anche per quello che sono spesso nei casini.<br />
Mi risulta ben più strano uno che pendeva dalle sue labbra non più tardi di qualche mese fa, magari qualche _“ministro”_ che dopo aver mendicato foto, presenze in radio e patetiche citazioni in diretta si è trovato a scegliere tra lo stare zitto ed il ripetere scemenze a paperella per far branco, e ha scelto la seconda ben più miserevole strada.<br />

Ma torniamo a noi.<br />
Caro Generale, lei mi mancherà sul serio, come mi mancherà lo Zoo di 105.<br />
È stato un sacco bello, un sacco divertente, un sacco interessante, ma educatamente saluto. Differenze inconcigliabili.<br />
Quando vorrà venire in curva a vedere l'[Hockey Milano Rossoblu](http://www.hockeymilano.it/) mi faccia un fischio, la ospito volentieri.

_Grazie di cuore Gilberto_.

Volevate il Generale allo Zoo di 105 vero? Qualcosa di più di un tormentone venuto male al mese, ma la follia macchiata e fascistoide che screzia il mondo? Volevate gli aggiornamenti della gheggheria, Casey Stoner, il devcapè, volevate Mandro, Julio Spamparazzi, il generale Canaglia e Fiocco di Neve? Li volevate vero?

**E INVECE NO, FICCATEVELO NEL CULO!!!**

<figure>
    <img src="/images/6/nel_culo.jpg" />
	<figcaption>Da qualche parte un Milito ignoto stà segnando!</figcaption>
</figure>